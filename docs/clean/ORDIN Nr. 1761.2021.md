@ORDIN Nr. 1.761 
din 3 septembrie 2021 
 
pentru aprobarea Normelor tehnice privind curăţarea, dezinfecţia şi sterilizarea în unităţile sanitare 
publice şi private, evaluarea eficacităţii procedurilor de curăţenie şi dezinfecţie efectuate în cadrul 
acestora, procedurile recomandate pentru dezinfecţia mâinilor în funcţie de nivelul de risc, precum şi 
metodele de evaluare a derulării procesului de sterilizare şi controlul eficienţei acestuia 
 
@Publicat în: Monitorul Oficial Nr. 882 din 14 septembrie 2021 
@Ministrul sănătăţii, 
@Monica-Emanuela Althamer, 
@secretar de stat
 
    @Văzând Referatul de aprobare nr. IM 8.228 din 3.09.2021 al Direcţiei generale de asistenţă medicală, 
medicină de urgenţă şi programe de sănătate publică din cadrul Ministerului Sănătăţii, 
    având în vedere dispoziţiile art. 8 alin. (1) lit. a) şi art. 166 din Legea nr. 95/2006 privind reforma în 
domeniul sănătăţii, republicată, cu modificările şi completările ulterioare, 
    în temeiul prevederilor art. 7 alin. (4) din Hotărârea Guvernului nr. 144/2010 privind organizarea şi 
funcţionarea Ministerului Sănătăţii, cu modificările şi completările ulterioare, 
 
    ministrul sănătăţii emite următorul ordin: 
 
    @Art. 1
    @Se aprobă Normele tehnice privind curăţarea, dezinfecţia şi sterilizarea în unităţile sanitare publice şi 
private, prevăzute în anexa nr. 1 la prezentul ordin. 
    @Art. 2 
    @Evaluarea eficacităţii procedurilor de curăţenie şi dezinfecţie efectuate în cadrul unităţilor sanitare 
publice şi private se realizează conform anexei nr. 2 la prezentul ordin. 
    @Art. 3
    @Se aprobă procedurile recomandate pentru dezinfecţia mâinilor, în funcţie de nivelul de risc, 
prevăzute în anexa nr. 3 la prezentul ordin. 
    @Art. 4  
    @Se aprobă metodele de evaluare a derulării procesului de sterilizare şi controlul eficienţei acestuia, 
prevăzute în anexa nr. 4 la prezentul ordin. 
    @Art. 5 
    @Comisia Naţională pentru Produse Biocide (CNPB) avizează produsele biocide ale căror avize se 
publică în Registrul naţional al produselor biocide, pe site-ul dedicat al Ministerului Sănătăţii. 
    @Art. 6 
    @(1) Produsele biocide, precum şi produsele biocide încadrate ca dispozitive medicale, utilizate în 
unităţile sanitare, conform Ordinului ministrului sănătăţii, al ministrului mediului şi pădurilor şi al preşedintelui 
Autorităţii Naţionale Sanitare Veterinare şi pentru Siguranţa Alimentelor nr. 10/368/11/2010 privind aprobarea 
procedurii de avizare a produselor biocide care sunt plasate pe piaţă pe teritoriul României 
sau Hotărârii Guvernului nr. 617/2014 privind stabilirea cadrului instituţional şi a unor măsuri pentru punerea în 
aplicare a Regulamentului (UE) nr. 528/2012 al Parlamentului European şi al Consiliului din 22 mai 2012 
privind punerea la dispoziţie pe piaţă şi utilizarea produselor biocide, cu modificările şi completările ulterioare, 
sau care deţin autorizaţie unională, conform Regulamentului (UE) nr. 528/2012 al Parlamentului European şi al 
Consiliului privind punerea la dispoziţie pe piaţă şi utilizarea produselor biocide în funcţie de scopul utilizării, 
trebuie să prezinte efect bactericid, levuricid, fungicid, micobactericid, virulicid şi sporicid. 
    @(2) La achiziţia produselor biocide, unităţile sanitare publice şi private trebuie să solicite avizul eliberat de 
către CNPB. 
    @(3) La achiziţia produselor biocide, încadrate ca dispozitive medicale, utilizate de unităţile sanitare publice şi 
private, acestea trebuie să solicite: 
    @a) dovada înregistrării produsului ca dispozitiv medical, în baza de date a Ministerului Sănătăţii, în baza 
prevederilor art. 31 alin. (2) din Hotărârea Guvernului nr. 54/2009 privind condiţiile introducerii pe piaţă a 
dispozitivelor medicale, cu modificările ulterioare, şi ale Ordonanţei de urgenţă a Guvernului nr. 46/2021 
privind stabilirea cadrului instituţional şi a măsurilor pentru punerea în aplicare a Regulamentului (UE) 
2017/745 al Parlamentului European şi al Consiliului din 5 aprilie 2017 privind dispozitivele medicale, de 
modificare a Directivei 2001/83/CE, a Regulamentului (CE) nr. 178/2002 şi a Regulamentului (CE) nr. 
1.223/2009 şi de abrogare a Directivelor 90/385/CEE şi 93/42/CEE ale Consiliului; 
    @b) certificatul de marcaj CE, cu încadrarea în categoria dispozitiv medical în conformitate cu Directiva 
93/42/CEE a Consiliului din 14 iunie 1993 privind dispozitivele medicale, transpusă prin Hotărârea Guvernului 
nr. 54/2009 privind condiţiile introducerii pe piaţă a dispozitivelor medicale, cu modificările ulterioare; 
    @c) recomandările producătorului cu privire la eficacitatea produsului şi indicaţiile de utilizare; 
    @d) încadrarea în clasele II a şi II b. 
    @(4) În unităţile sanitare, în activităţile de curăţenie, dezinfecţie şi sterilizare, se utilizează următoarele tipuri 
de produse biocide: 
    @a) tip 1 (pentru igiena umană); 
    @b) tip 2 (pentru suprafeţe, instrumentar şi textile); 
    @c) tip 4 (pentru igiena în zonele de distribuţie şi preparare a alimentelor); 
    @d) tip 14 (pentru deratizare); 
    @e) tip 18 (pentru dezinsecţie); 
    @f) tip 22 (pentru îmbălsămare). 
    @Art. 7 - La data intrării în vigoare a prezentului ordin se abrogă Ordinul ministrului sănătăţii nr. 961/2016 
pentru aprobarea Normelor tehnice privind curăţarea, dezinfecţia şi sterilizarea în unităţile sanitare publice şi 
private, tehnicii de lucru şi interpretare pentru testele de evaluare a eficienţei procedurii de curăţenie şi 
dezinfecţie, procedurilor recomandate pentru dezinfecţia mâinilor, în funcţie de nivelul de risc, metodelor de 
aplicare a dezinfectantelor chimice în funcţie de suportul care urmează să fie tratat şi a metodelor de evaluare a 
derulării şi eficienţei procesului de sterilizare, publicat în Monitorul Oficial al României, Partea I, nr. 681 din 2 
septembrie 2016, cu modificările ulterioare. 
    @Art. 8 - Anexele nr. 1 - 4 fac parte integrantă din prezentul ordin. 
    @Art. 9 - Direcţiile de specialitate din cadrul Ministerului Sănătăţii, direcţiile de sănătate publică judeţene şi a 
municipiului Bucureşti, precum şi unităţile sanitare publice şi private de pe teritoriul României vor duce la 
îndeplinire prevederile prezentului ordin. 
    @Art. 10 - Prezentul ordin se publică în Monitorul Oficial al României, Partea I.  
 
    @Anexa Nr. 1 
 
@NORME TEHNICE 
privind curăţarea, dezinfecţia şi sterilizarea în unităţile sanitare publice şi private 
 
    @Cap. I 
    @Definiţii 
 
    @Art. 1
    @În sensul prezentelor norme, termenii de mai jos au următoarele semnificaţii: 
    @a) curăţare - etapa preliminară obligatorie, permanentă şi sistematică în cadrul oricărei activităţi sau 
proceduri de îndepărtare a murdăriei (materie organică şi anorganică) de pe suprafeţe (inclusiv tegumente) sau 
obiecte, prin operaţii mecanice sau manuale, utilizându-se agenţi fizici şi/sau chimici, care se efectuează în 
unităţile sanitare de orice tip, astfel încât activitatea medicală să se desfăşoare în condiţii optime de securitate; 
    @b) precurăţare - etapa prealabilă curăţării care se aplică instrumentarului şi echipamentelor murdărite excesiv 
cu sânge, spută, materii fecale sau alte fluide biologice, efectuată imediat după utilizare, în zona de îngrijire a 
pacientului; 
    @c) dezinfecţie - procedura de distrugere a majorităţii microorganismelor patogene sau nepatogene de pe orice 
suprafeţe (inclusiv tegumente), utilizându-se agenţi fizici şi/sau chimici; 
    @d) dezinfecţie de nivel înalt - procedura de dezinfecţie prin care se realizează distrugerea bacteriilor în formă 
vegetativă, fungilor, virusurilor, micobacteriilor şi a majorităţii sporilor bacterieni. Dezinfecţia de nivel înalt nu 
poate substitui sterilizarea; 
    @e) dezinfecţie de nivel intermediar (mediu) - procedura de dezinfecţie prin care se realizează distrugerea 
bacteriilor în formă vegetativă, a fungilor, a micobacteriilor şi a virusurilor, fără acţiune asupra sporilor 
bacterieni; 
    @f) dezinfecţie de nivel scăzut - procedura de dezinfecţie prin care se realizează distrugerea majorităţii 
bacteriilor în formă vegetativă, a unor fungi şi a unor virusuri, fără acţiune asupra micobacteriilor, sporilor de 
orice tip, virusurilor neanvelopate şi a mucegaiurilor; 
    @g) decontaminarea - procesul de neutralizare/îndepărtare a unor substanţe periculoase sau radioactive, 
inclusiv a încărcăturii microbiene de pe un obiect, o suprafaţă sau persoană; etapă importantă în dezinfecţie şi 
sterilizare; 
    @h) produse biocide/dispozitive medicale utilizate în domeniul medical pentru dezinfecţie sunt reprezentate 
de acele substanţe active/preparate conţinând una sau mai multe substanţe active, condiţionate într-un produs cu 
rol în dezinfecţie; 
    @i) dispozitivele medicale reutilizabile - se referă la produsele, cu excepţia medicamentelor, utilizate în 
domeniul îngrijirii sănătăţii pentru diagnosticarea, prevenirea, monitorizarea sau îngrijirea pacienţilor şi care 
pot fi/suportă reprocesarea. Numărul de reprocesări ale dispozitivului se va face în funcţie de indicaţiile 
producătorului; 
    @j) dispozitiv de unică folosinţă - dispozitiv destinat unei singure utilizări pe parcursul unei singure proceduri 
la un pacient; acestea sunt marcate cu simbolul specific (un cerc în care se află cifra 2, tăiată cu o linie oblică); 
    @k) biofilm - un strat subţire de microorganisme, care prin secreţiile lor aderă puternic la suprafeţe organice 
sau anorganice şi care este foarte rezistent la unele substanţe biocide, necesitând o procedură de decontaminare 
înainte de a fi curăţat şi dezinfectat; 
    @l) sterilizare - operaţiunea prin care se realizează o reducere logaritmică de 10-6 (1/1.000.000) a 
microorganismelor, inclusiv a sporilor bacterieni de pe obiectele contaminate; 
    @m) trasabilitatea - reprezintă istoricul unui proces de la iniţierea până la finalizarea acestuia. Aceasta este o 
caracteristică de bază a sistemului de asigurare a calităţii; 
    @n) standarde EN - normă/ansamblu de norme care reglementează calitatea, caracteristicile, forma unui 
produs. Acestea sunt consemnate într-un document agreat la nivel european; 
    @o) dezinfecţie curentă - procesul ritmic de curăţare şi dezinfecţie a tuturor spaţiilor şi suprafeţelor din 
unitatea sanitară, în timpul activităţilor zilnice; 
    @p) dezinfecţia terminală - procesul de curăţare şi dezinfectare a unei încăperi/unui spaţiu la eliberarea de 
către pacient; 
    @q) termodezinfecţia - dezinfecţie prin căldură umedă (în funcţie de timp şi temperatură), care se realizează 
prin procesarea automată în maşini de spălat cu caracter specific. 
    @Art. 2
    @(1) Unităţile sanitare publice şi private sunt obligate să elaboreze un program de curăţenie şi 
dezinfecţie, care să cuprindă proceduri operaţionale şi activităţi de monitorizare a acestora. 
    @(2) Programul include operaţiile de dezinfecţie curentă, ciclică sau periodică şi terminală. 
    @(3) Implementarea şi monitorizarea programului de curăţenie şi dezinfecţie revin personalului unităţii 
sanitare, care, conform legislaţiei în vigoare, este responsabil cu prevenirea şi limitarea infecţiilor asociate 
îngrijirilor medicale din unitate. 
 
    @Cap. II 
    @Curăţarea 
 
    @Art. 3
    @(1) Curăţarea este metoda prin care se asigură îndepărtarea fizică/chimică a microorganismelor de pe 
suprafeţe, obiecte sau tegumente, odată cu îndepărtarea prafului şi a substanţelor organice. Curăţarea nu 
înlocuieşte dezinfecţia. 
    @(2) Suprafeţele şi obiectele pe care se evidenţiază macroscopic sau microscopic materii organice ori 
anorganice sunt considerate suprafeţe/obiecte murdare. 
    @Art. 4
    @(1) Curăţarea se realizează cu detergenţi, produse de întreţinere şi curăţare, utilizându-se 
echipamente profesionale de curăţenie. 
    @(2) Mopurile plate şi lavetele lavabile (pe coduri de culori) trebuie să reziste spălării şi termodezinfecţiei. 
    @(3) Mopurile plate şi lavetele pot fi de unică utilizare sau reutilizabile (care să suporte următoarele etape: 
curăţare, dezinfecţie, uscare, impregnare cu soluţia de detergent/dezinfectant înainte de utilizare). Se interzice 
utilizarea mopului cu franjuri, cu excepţia celor care pot fi supuse termodezinfecţiei. 
    @(4) Se foloseşte un mop plat la o suprafaţă de maximum 20 de metri pătraţi cu schimbarea obligatorie a 
acestuia la trecerea dintr-o încăpere în alta. Lavetele pentru suprafaţă vor fi individualizate (respectând codul de 
culori stabilit) sau de unică folosinţă per suprafaţă. 
    @(5) Mopurile şi lavetele folosite se curăţă şi dezinfectează în maşinile de spălat din spălătoria spitalului sau 
din încăperile/spaţiile special amenajate. 
    @(6) Pentru asigurarea unui rulaj optim de rezerve de mopuri şi lavete este necesar un număr de minimum 3 
ori mai mare faţă de necesarul calculat. 
    @Art. 5 
    @În utilizarea produselor folosite în activitatea de curăţare se respectă următoarele reguli esenţiale: 
    @a) respectarea tuturor recomandărilor producătorului; 
    @b) respectarea normelor generale de protecţie a muncii, conform prevederilor legale în vigoare; 
    @c) se interzice amestecul produselor; 
    @d) se interzice păstrarea produselor de curăţare în ambalaje alimentare; 
    @e) produsele se distribuie la locul de utilizare, respectiv la nivelul secţiilor sau compartimentelor, în 
ambalajul original sau în recipiente special destinate, inscripţionate cu următoarele date de pe ambalajul 
original: denumirea produsului, lotul, termenul de valabilitate. 
    @Art. 6
    @(1) În vederea menţinerii calităţii curăţeniei în unitatea sanitară se organizează un spaţiu/o încăpere 
de depozitare a produselor şi a ustensilelor aflate în stoc necesare efectuării curăţeniei, spaţiu/încăpere care 
trebuie să îndeplinească următoarele condiţii: 
    @a) pavimentul şi pereţii să fie impermeabili şi uşor de curăţat; 
    @b) zona de depozitare să permită aranjarea materialelor de curăţare şi accesul uşor la acestea; 
    @c) să existe ventilaţie naturală/mecanică; 
    @d) să fie iluminat(ă) corespunzător; 
    @e) gradul de umiditate să fie optim păstrării calităţii produselor. 
    @(2) În fiecare secţie sau compartiment trebuie să existe minimum o încăpere/un spaţiu special destinat(ă) 
pentru produse şi ustensile aflate în rulaj şi pregătirea activităţii de curăţare, precum şi pentru 
depozitarea/dezinfecţia ustensilelor şi materialelor utilizate. 
    @(3) Încăperea/Spaţiul menţionat(ă) la alin. (2) trebuie să îndeplinească următoarele condiţii: 
    @a) pavimentul şi pereţii să fie impermeabili şi uşor de curăţat; 
    @b) să existe aerisire naturală/mecanică; 
    @c) să fie iluminat(ă) corespunzător; 
    @d) zona de depozitare să permită aranjarea materialelor de curăţare şi accesul uşor la acestea; 
    @e) să aibă o suprafaţă care să permită desfăşurarea activităţii de pregătire a ustensilelor şi a materialelor 
utilizate în procedura de curăţare; 
    @f) să deţină sursă de apă rece şi caldă; 
    @g) să existe chiuvetă dotată cu dispenser cu săpun lichid şi prosoape de unică utilizare, pentru igiena 
personalului care efectuează curăţarea; 
    @h) să existe maşini de spălat cu uscător, cuvă sau bazin cu sursă de apă pentru spălarea ustensilelor folosite la 
efectuarea curăţeniei; 
    @i) să existe suport uscător pentru mănuşile de menaj, perii şi alte ustensile necesare uscării optime a acestora. 
    @Art. 7 
    @(1) Întreţinerea ustensilelor folosite (cărucioare pentru curăţenie, găleţi, talpă mop, perii etc.) pentru 
efectuarea curăţeniei se face după fiecare operaţie de curăţare, precum şi la sfârşitul zilei de lucru. 
    @(2) Ustensilele utilizate se spală, se curăţă, se dezinfectează şi se usucă, respectându-se procedurile 
operaţionale de curăţenie şi dezinfecţie stabilite la nivelul unităţii sanitare. 
    @(3) Personalul care execută operaţiile de curăţare şi dezinfecţie a ustensilelor folosite pentru curăţenie trebuie 
să poarte echipament de protecţie conform precauţiilor standard definite în Ordinul ministrului sănătăţii nr. 
1.101/2016 privind aprobarea Normelor de supraveghere, prevenire şi limitare a infecţiilor asociate asistenţei 
medicale în unităţile sanitare. 
 
    @Cap. III 
    @Dezinfecţia 
 
    @Art. 8 
    @(1) În orice activitate de dezinfecţie se aplică măsurile de protecţie a muncii, conform prevederilor 
legislaţiei în vigoare, pentru a preveni accidentele şi intoxicaţiile. 
    @(2) Modalităţile de dezinfecţie sunt: 
    @a) dezinfecţia prin căldură uscată sau flambarea este utilizată exclusiv în laboratorul de microbiologie; 
    @b) dezinfecţia prin căldură umedă (termodezinfecţia) a instrumentarului chirurgical, urinarelor, ploştilor, 
tăviţelor renale, biberoanelor, tetinelor, tubulaturii, endoscoapelor flexibile etc. se realizează prin procesarea în 
maşini de spălat automate conform standardului EN ISO 15.883 (standard caracteristici şi cerinţe pentru maşini 
de spălat şi dezinfectat automate), respectiv a lenjeriei şi a veselei pentru procesarea automată; 
    @c) dezinfecţia cu abur uscat supraîncălzit pentru suprafeţe se efectuează cu aparatură specifică, marcată CE, 
respectând indicaţiile producătorului; 
    @d) dezinfecţia cu raze ultraviolete este indicată în dezinfecţia suprafeţelor netede şi a aerului în 
încăperile/spaţiile laboratoarelor, sălilor de operaţii, în alte spaţii închise şi se utilizează în completarea 
măsurilor de curăţare şi dezinfecţie chimică: 
    @(i) aparatele de dezinfecţie cu raze ultraviolete, autorizate conform prevederilor legale în vigoare, sunt 
însoţite de documentaţia tehnică, ce cuprinde toate datele privind caracteristicile şi modul de utilizare şi 
de întreţinere a aparatelor, pentru a asigura o acţiune eficace şi lipsită de nocivitate; 
    @(ii) este obligatorie întocmirea unui registru de evidenţă zilnică a numărului total de ore de 
funcţionare pentru lămpile cu ultraviolete; 
    @e) dezinfecţia prin mijloace chimice se realizează prin utilizarea produselor de dezinfecţie avizate ca biocide 
sau notificate ca dispozitive medicale clasa II a şi II b, conform prevederilor legale în vigoare, şi care se aplică 
pe suprafeţe, obiecte, care necesită dezinfecţie, aparatură medicală, dispozitive medicale. 
    @Art. 9
    @Produsele biocide încadrate, conform prevederilor legale în vigoare, în tipul 2 de produs, sunt 
utilizate pentru: 
    @a) dezinfecţia suprafeţelor; 
    @b) dezinfecţia dispozitivelor medicale care nu pot fi imersate; 
    @c) dezinfecţia dispozitivelor medicale prin imersie; 
    @d) dezinfecţia suprafeţelor prin nebulizare; 
    @e) dezinfecţia dispozitivelor medicale la maşini automate; 
    @f) dezinfecţia lenjeriei/materialului moale. 
    @Art. 10 
    @În funcţie de nivelul de risc, se aplică următoarele tipuri de dezinfecţie: 
    @a) dezinfecţie de nivel înalt; 
    @b) dezinfecţie de nivel intermediar; 
    @c) dezinfecţie de nivel scăzut. 
    @Art. 11 
    @În funcţie de nivelul de risc (înalt, mediu şi scăzut), instrumentarul, dispozitivele şi echipamentele 
sunt clasificate după cum urmează: 
    @a) critice - cele care vin în contact cu ţesuturile corpului uman sau penetrează ţesuturile, inclusiv sistemul 
vascular, în mod normal sterile. Exemplu: instrumentarul chirurgical, inclusiv instrumentarul stomatologic, 
artroscop, laparoscop, materialul utilizat pentru suturi, trusele pentru asistenţă la naştere, echipamentul 
personalului din sălile de operaţii, câmpuri operatorii, meşele şi tampoanele, tuburile de dren, implanturile, 
acele şi seringile, cateterele cardiace şi urinare, dispozitivele pentru hemodializă, toate dispozitivele 
intravasculare, endoscoapele rigide utilizate în proceduri invazive, echipamentul pentru biopsie asociat 
endoscoapelor, acele pentru acupunctură, acele utilizate în neurologie, lamele laringoscoapelor, echipamentul 
de anestezie şi respiraţie asistată, barbotor/umidificator, instrumentele utilizate pentru montarea dispozitivelor 
anticoncepţionale etc. Aceste dispozitive trebuie sterilizate; 
    @b) semicritice - care vin în contact cu mucoase intacte şi nu penetrează bariera tegumentară, cu excepţia 
mucoasei periodontale sau pielii, având soluţii de continuitate. Acestea ar trebui să beneficieze cel puţin de 
dezinfecţie de nivel înalt şi cu respectarea recomandărilor producătorului. Exemplu: endoscoapele flexibile 
utilizate exclusiv ca dispozitive pentru imagistică, vârfurile de la seringile auriculare, masca de oxigen, 
accesoriile pompiţelor de lapte etc., ploştile, urinarele, utilizate pentru pacienţii a căror piele prezintă soluţii de 
continuitate sunt considerate semicritice; 
    @c) noncritice - care nu vin frecvent în contact cu pacientul sau care vin în contact numai cu pielea intactă a 
acestuia. Aceste dispozitive trebuie să fie curăţate şi trebuie aplicată cel puţin o dezinfecţie de nivel scăzut. 
Exemplu: stetoscoape, manşeta de la tensiometru, suprafeţele hemodializoarelor care vin în contact cu 
dializatul, termometrele electronice, ventuzele, cadrele pentru invalizi, suprafeţele dispozitivelor medicale care 
sunt atinse şi de personalul medical în timpul procedurii, orice alte tipuri de suporturi. 
    @Art. 12 
    @Alegerea tipului de dezinfecţie/sterilizare se realizează în funcţie de nivelul de risc identificat 
conform art. 11. 
    @Art. 13 
    @În funcţie de evaluarea riscului infecţios, instrumentarul, dispozitivele şi echipamentele din 
categoriile noncritice şi semicritice pot fi supuse dezinfecţiei de nivel înalt şi/sau sterilizării. Exemplu: plosca 
utilizată la un pacient confirmat cu Clostidioides difficile va suporta dezinfecţie de nivel înalt. 
    @Art. 14 
    @Dezinfecţia instrumentarului, dispozitivelor şi echipamentelor se realizează numai după curăţare şi 
este urmată, după caz, de clătire (procesare manuală). 
    @Art. 15 
    @(1) Pentru dezinfecţia suprafeţelor se va calcula un scor total de risc în funcţie de următoarele 
criterii: 
    @a) probabilitatea contaminării cu agenţi patogeni: 
    @(i) mare (scor 3); 
    @(ii) medie (scor 2); 
    @(iii) mică (scor 1); 
    @b) frecvenţa atingerii: 
    @(i) mică (scor 1); 
    @(ii) mare (scor 3); 
    @c) susceptibilitatea pacienţilor din spaţiile de îngrijire: 
    @(i) scăzută (scor 0); 
    @(ii) crescută (scor 1). 
    @(2) Riscul se consideră: 
    @a) mare (scor 7), care necesită dezinfecţie de nivel înalt după fiecare procedură medicală, pacient sau 
minimum de 2 ori pe zi şi ori de câte ori este nevoie; 
    @b) mediu (scor 4 - 6), care necesită cel puţin dezinfecţie de nivel mediu cel puţin 1 dată pe zi şi ori de câte ori 
este nevoie; 
    @c) scăzut (scor 2 - 3), care necesită cel puţin curăţenie cu o frecvenţă stabilită în procedura de curăţenie şi ori 
de câte ori este nevoie. 
    @(3) În fiecare unitate sanitară publică sau privată trebuie să existe proceduri care să descrie metoda de 
curăţenie, dezinfecţie şi sterilizare, precum şi frecvenţa de aplicare pentru dispozitivele medicale/instrumentar, 
aparatură medicală şi suprafeţe. 
    @Art. 16 
    @(1) Metodele de aplicare a dezinfectanţilor pe suprafeţe, respectiv dispozitivele medicale sunt 
următoarele: 
    @a) ştergerea; 
    @b) pulverizarea; 
    @c) imersia; 
    @d) nebulizarea. 
    @(2) Metoda recomandată pentru dezinfecţia curentă şi pentru cea terminală a suprafeţelor este aplicarea 
dezinfectantului prin ştergere. 
    @(3) Aplicarea dezinfectanţilor se face în funcţie de categoria de risc în care se încadrează şi în concordanţă cu 
recomandările producătorului. 
    @Art. 17 
    @Dezinfecţia curentă şi/sau terminală efectuată cu dezinfectanţi de nivel înalt este obligatorie în 
unităţile sanitare, după cum urmează: 
    @a) în spaţiile/zonele/sectoarele unde se constată evoluţia unor cazuri de infecţii asociate asistenţei medicale, 
inclusiv infecţia cu Clostridioides difficile; 
    @b) în spaţiile/zonele/sectoarele unde se constată situaţiile de risc epidemiologic; 
    @c) blocul operator, blocul/săli de naşteri. 
    @Art. 18 
    @Criteriile de alegere corectă a dezinfectantelor sunt următoarele: 
    @a) spectrul de activitate adaptat obiectivelor fixate; 
    @b) timpul de acţiune; 
    @c) în funcţie de secţia/compartimentul din unitatea sanitară în care sunt utilizate, dezinfectantele trebuie să 
aibă eficienţă şi în prezenţa substanţelor interferente: sânge, puroi, vomă, diaree, apă dură, materii organice; 
    @d) compatibilitatea cu materialele pe care se vor utiliza; 
    @e) gradul de periculozitate (foarte toxic, toxic, nociv, coroziv, iritant, oxidant, foarte inflamabil şi inflamabil) 
pentru personal şi pacienţi; 
    @f) să fie uşor de utilizat; 
    @g) să fie stabile în timp; 
    @h) natura suportului care urmează să fie tratat; 
    @i) riscul de a fi inactivat de diferite substanţe sau condiţii de mediu, aşa cum este prevăzut în fişa tehnică a 
produsului. 
    @Art. 19 
    @(1) Regulile generale de practică ale dezinfecţiei sunt următoarele: 
    @a) dezinfecţia completează curăţarea, dar nu o suplineşte şi nu poate înlocui sterilizarea; 
    @b) pentru dezinfecţia în focar se utilizează dezinfectante cu acţiune documentată asupra agentului patogen 
incriminat sau presupus; 
    @c) utilizarea dezinfectantelor se face respectându-se normele de protecţie a muncii, care să prevină 
accidentele şi intoxicaţiile; 
    @d) personalul care utilizează în mod curent dezinfectantele trebuie instruit cu privire la noile proceduri sau la 
noile produse dezinfectante; 
    @e) în fiecare încăpere în care se efectuează operaţii de curăţare şi dezinfecţie trebuie să existe în mod 
obligatoriu un grafic zilnic orar, în care personalul responsabil va înregistra tipul operaţiei, ora de efectuare şi 
confirmate prin semnătură; personalul trebuie să cunoască denumirea dezinfectantului utilizat, data preparării 
soluţiei de lucru şi timpul de acţiune, precum şi concentraţia de lucru. 
    @(2) La prepararea şi utilizarea soluţiilor dezinfectante sunt necesare următoarele: 
    @a) cunoaşterea şi respectarea exactă a concentraţiei de lucru în funcţie de materialul supus dezinfecţiei; 
    @b) folosirea de recipiente curate; 
    @c) utilizarea soluţiilor de lucru în cadrul perioadei de stabilitate şi eficacitate, conform unei bune practici 
medicale, pentru a se evita contaminarea şi degradarea sau inactivarea lor; 
    @d) respectarea timpului de contact specificat în avizul produsului; 
    @e) este interzisă amestecarea diferitelor tipuri de dezinfectanţi. 
    @Art. 20 
    @În cazul dezinfecţiei de nivel înalt pentru instrumentarul, dispozitivele şi echipamentele care nu 
suportă autoclavarea, se vor respecta următoarele etape în procesarea manuală: 
    @a) curăţare cu detergent cu efect tensioactiv; 
    @b) curăţare prin acţiune mecanică; 
    @c) clătire cu apă filtrată; 
    @d) dezinfecţie de tip înalt, prin imersie; 
    @e) clătire cu apă filtrată; 
    @f) uscare. 
    @Art. 21 
    @(1) Soluţia chimică utilizată pentru dezinfecţia de nivel înalt se va folosi maximum 24 de ore sau 30 
de cicluri, cu condiţia menţinerii în cuve cu capac şi a păstrării proprietăţilor fizice (absenţa flocoanelor, a 
depunerilor, a încărcăturii); calitatea soluţiei preparate şi utilizate se va controla cu indicatori chimici (de 
exemplu, teste specifice). 
    @(2) Se vor menţiona pe capacul cuvei cu dezinfectant denumirea soluţiei de lucru, data şi ora preparării 
soluţiei. 
    @Art. 22 
    @Metoda recomandată la procesarea instrumentarului, dispozitivelor şi echipamentelor medicale în 
vederea curăţării şi dezinfecţiei acestora este cea automată şi se realizează în maşini de spălat cu caracter 
specific. 
    @Art. 23 
    @Procedurile de dezinfecţie înaltă a dispozitivelor medicale termosensibile sunt înregistrate într-un 
registru special, denumit Registrul de dezinfecţie înaltă a instrumentarului, în care se completează 
următoarele date: 
    @a) produsul utilizat şi concentraţia de lucru; 
    @b) data şi ora preparării soluţiei de lucru; 
    @c) ora începerii fiecărei proceduri (ciclu) de dezinfecţie; 
    @d) lista dispozitivelor medicale imersate la fiecare procedură; 
    @e) ora încheierii fiecărei proceduri; 
    @f) numele şi semnătura persoanei responsabile de efectuarea procedurii. 
 
    @Cap. IV 
    @Sterilizarea 
 
    @Art. 24 
    @Sterilizarea face parte din categoria procedurilor speciale ale cărei rezultate depind de buna 
funcţionare a aparaturii utilizate, păstrarea corespunzătoare a materialelor sterilizate şi aplicarea corectă a 
procedurilor de sterilizare. 
    @Art. 25 
    @Unităţile sanitare publice şi private sunt obligate să elaboreze proceduri operaţionale care să asigure 
controlul operaţiilor şi respectarea standardelor specifice în vigoare. 
    @Art. 26 
    @Indiferent de tipul dispozitivelor medicale utilizate, unitatea sanitară trebuie să asigure calitatea 
optimă a sterilizării acestora astfel încât nivelul de siguranţă al pacienţilor să fie maxim. 
    @Art. 27 
    @Este interzisă reprocesarea dispozitivelor şi materialelor de unică folosinţă în vederea reutilizării. 
    @Art. 28 
    @Serviciul de sterilizare din unităţile sanitare de orice tip este obligatoriu a fi amenajat într-un spaţiu 
special destinat, în vederea desfăşurării activităţilor de reprocesare. 
    @Art. 29 
    @Organizarea activităţilor propriu-zise de sterilizare, precum şi a activităţilor conexe, respectiv 
curăţarea, dezinfecţia şi împachetarea, stocarea şi livrarea tuturor materialelor sterilizate, vor ţine cont de 
necesitatea respectării circuitelor funcţionale. Este interzisă realizarea acestor activităţi (decontaminare, 
ambalare şi sterilizare) în alte spaţii decât cele desemnate. 
    @Art. 30 
    @Organizarea activităţii serviciilor de sterilizare cuprinde: 
    @a) asigurarea spaţiilor derulării activităţii, în conformitate cu legislaţia în vigoare; 
    @b) asigurarea circuitelor funcţionale, recipientelor şi mijloacelor de transport; 
    @c) asigurarea condiţiilor de calitate a mediului în care se desfăşoară procesul de sterilizare; 
    @d) verificarea stării de funcţionare a aparaturii; 
    @e) proceduri privind organizarea activităţii serviciilor de sterilizare şi a sistemului de control al procesului de 
sterilizare; 
    @f) procedurile de marcare şi asigurarea trasabilităţii produselor finite - cu menţionarea datei primirii 
produsului de sterilizat, secţia de provenienţă, numărul şarjei de sterilizare, data trimiterii pe secţie a produsului 
sterilizat, numele persoanei care a efectuat sterilizarea şi înregistrarea datelor produsului finit în fişa 
pacientului; 
    @g) tratarea neconformităţilor procesului de sterilizare; 
    @h) instruirea personalului; 
    @i) asigurarea echipamentului de protecţie al personalului. 
    @Art. 31 
    @Circuitele funcţionale se stabilesc astfel încât să asigure securitatea personalului, a mediului şi a 
integrităţii dispozitivelor medicale. 
    @Art. 32 
    @Dispozitivele medicale reutilizabile care urmează procesul de sterilizare trebuie să respecte 
următoarele etape obligatorii: curăţare, dezinfecţie, inspecţie, împachetare/ ambalare, sterilizare, depozitare, 
transport către beneficiari, depozitare, utilizare, transport către serviciul de sterilizare. 
    @Art. 33 
    @Toate dispozitivele medicale şi materialele care urmează a fi sterilizate trebuie curăţate şi 
dezinfectate chimic sau termic, înainte de a fi supuse unui proces standardizat de sterilizare. 
    @Art. 34 
    @(1) Curăţarea se realizează manual sau printr-un proces automat validat conform procedurilor 
standard într-o maşină automată de spălare şi termodezinfecţie a instrumentelor reutilizabile. 
    @(2) În cazul curăţării manuale sunt necesare proceduri standard de operare, care să reglementeze foarte clar 
acest proces. 
    @(3) În cazul procesării automate se respectă instrucţiunile producătorului pentru spălarea şi dezinfectarea în 
maşini automate de spălat şi termodezinfectat instrumentar medical reutilizabil conform standardului EN ISO 
15883. 
    @(4) Rezultatul procesării în maşina automată de spălat şi termodezinfectat trebuie să fie validat conform 
procedurilor standard. 
    @Art. 35 
    @Pentru îndepărtarea depunerilor din zonele greu accesibile ale instrumentarului medical, curăţarea 
preliminară se realizează în maşini de curăţat cu ultrasunete. Această operaţiune este obligatoriu urmată de 
curăţare şi dezinfecţie care se realizează manual sau automat conform procedurilor prevăzute la art. 34. 
    @Art. 36 
    @Se recomandă testarea periodică a eficienţei procesului de curăţare şi dezinfecţie prin verificarea 
încărcăturii organice de pe instrumente/dispozitive medicale cu înregistrarea rezultatelor în registrul de evidenţă 
al maşinii de spălat automate. 
    @Art. 37 
    @(1) Mijloacele de transport folosite pentru transportul dispozitivelor medicale trebuie să asigure 
protecţia faţă de contaminări accidentale, atât a instrumentelor în tranzit, cât şi a personalului care le transportă, 
acestea trebuie să prezinte posibilitate de închidere cu capac, să fie rigide, uşor de curăţat şi să reziste la 
acţiunea substanţelor dezinfectante. 
    @(2) Pentru evitarea formării biofilmului pe instrumentarul şi dispozitivele medicale care nu pot fi reprocesate 
imediat, acestea vor fi acoperite cu un detergent cu efect tensioactiv şi transportate în serviciul de sterilizare în 
containere închise cu ambalaj dublu, conform procedurilor standard pentru transportul produselor cu risc 
biologic. 
    @(3) Precurăţarea dispozitivelor în punctul de utilizare nu înlocuieşte procedura de curăţare. Îndepărtarea 
prealabilă a materialului organic are rol de a preveni uscarea acestuia pe instrumentar şi echipamente şi de a 
facilita o bună curăţare. Pentru această procedură nu se folosesc soluţii saline sau soluţii pe bază de clor activ. 
    @Art. 38 
    @Toate dispozitivele medicale care au trecut prin procesul de curăţare-dezinfecţie, înaintea ambalării 
pentru sterilizare, trebuie supuse inspecţiei vizuale pentru validarea condiţiei igienico-tehnice a acestora. 
Inspectarea vizuală a dispozitivelor medicale trebuie să se realizeze folosind o lampă cu lupă/lupă. 
    @Art. 39 
    @Pentru împachetare/ambalare, dispozitivele medicale trebuie să fie curate şi uscate. 
    @Art. 40 
    @Dispozitivele medicale trebuie să fie împachetate într-un mod care să reducă la minimum riscul de 
contaminare în timpul deschiderii şi îndepărtării conţinutului. 
    @Art. 41 
    @Materialele pentru ambalare/împachetare trebuie să respecte standardele EN 868 şi EN 11.607 şi 
pot fi: hârtie de împachetat, pungă hârtie/film transparent sudată/autoadezivă, pungă de hârtie şi container 
reutilizabil rigid cu filtru. 
    @Art. 42 
    @Se interzice folosirea recipientelor din metal cu colier, ale căror orificii sunt deschise şi închise 
manual, deoarece acestea nu garantează sterilitatea conţinutului. 
    @Art. 43 
    @În cazul containerelor reutilizabile se vor respecta recomandările producătorului cu privire la 
înlocuirea filtrelor şi a garniturii capacului, precum şi a modului de reprocesare a containerelor. Se va 
monitoriza numărul de utilizări pentru filtre, excepţie făcând cele de unică folosinţă şi cele permanente. 
Mentenanţa containerelor va fi asigurată de un tehnician avizat. 
    @Art. 44
    @(1) În unităţile de asistenţă medicală, sterilizarea se realizează prin metode fizice (abur sub 
presiune, căldură uscată) sau fizico-chimice (etilen oxid, formaldehidă, plasmă). 
    @(2) Sterilizarea la temperatură uscată (etuvă/pupinel) este permisă numai în laboratoarele de microbiologie. 
    @(3) Aparatura de sterilizare cu metode fizico-chimice de tipul sterilizatoarelor cu etilen-oxid sau 
formaldehidă poate fi utilizată în unităţile sanitare pentru o perioadă de cel mult 2 ani de la data intrării în 
vigoare a prezentului ordin. 
    @Art. 45 
    @Sterilizarea cu abur sub presiune este metoda recomandată, dacă dispozitivul medical suportă 
această procedură. 
    @Art. 46 
    @Metoda combinată fizico-chimică se utilizează în cazul sterilizării dispozitivelor sensibile la căldură 
înaltă, prin acţiunea peroxidului de hidrogen ca agent de sterilizare. 
    @Art. 47
    @Sterilizarea se realizează numai cu aparate autorizate şi avizate, conform prevederilor legale în 
vigoare şi care respectă standardul EN 13.060 pentru autoclavele de capacitate mică (cu prevacuum şi 
postvacuum), respectiv standardul EN 285 pentru autoclavele de capacitate mare. 
    @Art. 48 
    @Presiunea, temperatura şi timpul de sterilizare reprezintă valori care, urmărite, demonstrează 
eficacitatea sterilizării în funcţie de aparat. 
    @Art. 49 
    @Instrucţiunile de folosire din cartea tehnică a aparatului cu privire la temperatura, presiunea şi 
timpul de sterilizare recomandate de producător vor fi respectate de utilizator în funcţie de tipul de echipament 
ambalat care urmează a fi sterilizat. 
    @Art. 50 
    @Sterilizarea necesită contactul direct al unui element cu aburul pentru o anumită perioadă de timp, 
la o temperatură şi presiune dorite. Ca urmare a acestui fapt, trebuie evitată supraîncărcarea autoclavului, pentru 
a permite accesul aburului la toate elementele încărcăturii. 
    @Art. 51 
    @Spaţiul în care sunt depozitate instrumentarul, dispozitivele şi echipamentele rezultate în urma 
procesului de sterilizare trebuie să fie o zonă restricţionată, ferită de insecte şi de acţiunea directă a razelor 
solare, cu temperatura din incintă cuprinsă între 18° - 22° C şi umiditate relativă de 35% - 70%. Spaţiul de 
depozitare trebuie să fie dedicat acestui scop şi să nu fie folosit pentru alte activităţi. 
    @Art. 52 
    @(1) Pachetele sterile trebuie manipulate cât mai puţin posibil, fiind necesară o procedură pentru 
verificarea datei de expirare a truselor sterile şi de aplicare a regulii "primul intrat - primul ieşit", astfel încât 
stocul să fie rulat în mod adecvat. 
    @(2) În cazul în care ambalajul truselor este deteriorat, acestea nu vor fi utilizate, iar personalul responsabil va 
relua procesul de decontaminare: curăţare, dezinfecţie, împachetare şi sterilizare. 
    @Art. 53
    @(1) Unitatea sanitară trebuie să asigure trasabilitatea prin înregistrări electronice sau letrice a tuturor 
dispozitivelor medicale sterilizate, reglementată în procedura specifică de sterilizare. 
    @(2) Trasabilitatea implică identificarea tuturor instrumentelor/ dispozitivelor reutilizabile care necesită 
sterilizare în unitatea sanitară, întocmirea inventarului instrumentarului pentru fiecare trusă (opis) şi 
implementarea unui sistem de codificare individuală a acestora. 
    @(3) Codul trusei se va regăsi înregistrat pe tot parcursul circuitului de reprocesare a instrumentarului în toate 
registrele din sterilizare şi inclusiv în documentele medicale ale pacientului, prin ataşarea etichetei dublu 
adezive şi a indicatorului chimic integrator. 
    @Art. 54 
    @În cazul preluării de truse cu instrumentar chirurgical din alte unităţi sanitare, acestea vor fi însoţite 
de documente relevante privind metoda de decontaminare a acestora. 
    @Art. 55 
    @(1) Personalul medical responsabil cu sterilizarea trebuie să fie calificat şi instruit periodic cu 
certificarea acestei instruiri. 
    @(2) Personalul medical responsabil cu sterilizarea va fi instruit şi acreditat să lucreze cu aparate sub presiune 
de către persoana responsabilă cu monitorizarea tuturor instalaţiilor care funcţionează sub incidenţa Inspecţiei 
de Stat pentru Controlul Cazanelor, Recipientelor sub Presiune şi Instalaţiilor de Ridicat (ISCIR), conform 
legislaţiei în vigoare. 
    @(3) Instruirea personalului medical responsabil cu sterilizarea al unităţii sanitare, la punerea în funcţiune a 
aparaturii de sterilizare, va fi făcută de către distribuitor. 
    @Art. 56 
    @Instrucţiunile de utilizare pentru fiecare sterilizator se vor afişa la loc vizibil. 
    @Art. 57 
    @Controlul eficienţei sterilizării se efectuează în conformitate cu anexa nr. 4. 
    @Art. 58 
    @Tipurile de indicatori utilizaţi sunt: 
    @a) indicatori fizici (presiune, timp, temperatură) cuprinşi în diagrama sterilizatorului; 
    @b) indicatori chimici (ISO 11140): 
    @(i) indicatori de tip 1 (externi) - indică expunerea la procesul de sterilizare şi fac diferenţa între 
materialele procesate şi cele neprocesate; 
    @(ii) indicatori de tip 2 - pentru penetrarea aburului testul Bowie-Dick, respectiv testul Helix pentru 
dispozitivele cu lumen; 
    @(iii) indicatori de tip 4 (multiparametru) - care testează unul sau mai mulţi parametri ai ciclului de 
sterilizare, indicatori interni care se utilizează pentru fiecare ambalaj/container supus sterilizării cu 
plasmă şi formaldehidă; 
    @(iv) indicatori de tip 5 (integratori) - care testează toţi parametrii ciclului de sterilizare (presiune, 
timp, temperatură), indicatori interni care se utilizează pentru fiecare ambalaj/container supus sterilizării 
cu abur şi oxid de etilenă; 
    @c) indicatori biologici (ISO 11138-1-8). 
    @Art. 59 
    @(1) Durata menţinerii sterilităţii materialelor ambalate în containere reutilizabile rigide cu filtru este 
cea precizată de producător, cu respectarea condiţiilor de păstrare specificate de acesta. După deschidere, trusa 
se poate folosi o singură dată şi la un singur pacient. 
    @(2) Durata menţinerii sterilităţii materialelor ambalate în hârtie şi pungi hârtie - plastic sudate este de două 
luni de la sterilizare, cu condiţia menţinerii integrităţii ambalajului, cu excepţia celor pentru care producătorul 
specifică o altă perioadă de valabilitate şi cu obligaţia menţinerii condiţiilor specificate de acesta. 
    @(3) După deschidere, trusa se poate folosi o singură dată şi pentru un singur pacient. Se interzic păstrarea 
truselor sterile deschise, precum şi folosirea instrumentelor din aceeaşi trusă la mai mulţi pacienţi. 
    @Art. 60 
    @Întreţinerea (mentenanţa) autoclavelor se efectuează de către un tehnician autorizat pentru 
verificarea funcţionării acestora, conform intervalului de timp recomandat de producătorul aparatului. 
Intervenţiile privind întreţinerea planificată preventivă se stabilesc în funcţie de recomandările producătorului şi 
cuprind intervenţiile zilnice, săptămânale şi lunare şi se efectuează de către personalul tehnic cu atribuţii 
specifice în acest sens. Pentru aparatura care nu are recomandări clare, verificarea funcţionării se va efectua cel 
puţin o dată pe trimestru. 
    @Art. 61 
    @Orice defecţiune apărută la autoclavă necesită intervenţia personalului tehnic autorizat. 
    @Art. 62 
    @După remedierea defecţiunii în conformitate cu art. 61 se vor efectua următoarele: 
    @a) verificarea parametrilor de sterilizare a aparatului, urmărind înregistrările de temperatură şi presiune (pe 
panoul frontal sau diagramă); 
    @b) testul Bowie & Dick pentru verificarea calităţii penetrării aburului; 
    @c) testul vacuum. 
    @Art. 63 
    @Amplasarea, dotarea, exploatarea, întreţinerea, verificarea şi repararea aparatelor, utilajelor şi 
instalaţiilor de sterilizare se fac conform prevederilor legale în vigoare. 
    @Art. 64 
    @În fiecare secţie/compartiment al unităţii sanitare se afişează instrucţiunile tehnice specifice privind 
exploatarea aparatelor, precum şi măsurile ce trebuie luate în caz de avarii, întreruperi sau disfuncţii. 
    @Art. 65 
    @Se notează pe fiecare ambalaj data, ora sterilizării, numărul ciclului de sterilizare şi iniţialele 
persoanei care a efectuat sterilizarea. Se pot folosi etichete aplicate cu ajutorul unui marcator pentru a evita 
perforarea manuală cu ajutorul instrumentelor de scris. 
    @Art. 66 
    @Sterilizarea prin metode fizice şi fizico-chimice se înregistrează în Registrul de evidenţă a 
sterilizării, care conţine: 
    @a) data şi numărul aparatului, conţinutul şi numărul obiectelor din şarjă; 
    @b) numărul şarjei; 
    @c) temperatura şi, după caz, presiunea la care s-a efectuat sterilizarea; 
    @d) ora de începere şi de încheiere a ciclului (durata); 
    @e) rezultatele indicatorilor fizico-chimici şi rezultatul testelor biologice; 
    @f) semnătura persoanei responsabile cu sterilizarea şi care eliberează materialul steril. 
    @Art. 67 
    @Registrul de evidenţă a sterilizării, testele Bowie-Dick, diagramele de flux ale autoclavului, 
rezultatele testelor biologice, precum şi alte documente considerate relevante pentru procesul de sterilizare vor 
fi arhivate conform reglementărilor interne pentru controlul calităţii. 
    @Art. 68 
    @(1) Sterilizarea cu oxid de etilenă nu trebuie să reprezinte o metodă uzuală de sterilizare având în 
vedere riscul toxic pentru personalul staţiei de sterilizare, pentru cei care manipulează sau pentru pacienţii la 
care se utilizează obiectele sterilizate prin această metodă, motiv pentru care aceasta trebuie utilizată în cazuri 
excepţionale, când nu există alte mijloace de sterilizare. 
    @(2) Este interzisă utilizarea sterilizării cu oxid de etilenă pentru sterilizarea materialului medico-chirurgical în 
urgenţă. 
    @(3) Este interzisă sterilizarea cu oxid de etilenă a materialului medico-chirurgical a cărui compatibilitate de 
etilen oxid nu este cunoscută. 
    @(4) Este interzisă resterilizarea cu oxid de etilenă a echipamentului medical constituit din părţi de policlorură 
de vinil sterilizat iniţial cu radiaţii ionizante sau raze gamma. 
    @(5) Este interzis a se fuma produse din tutun, ţigări electronice sau produse din tutun încălzit, în încăperile 
unde se utilizează oxidul de etilenă; aceste încăperi trebuie ventilate în permanenţă direct cu aer proaspăt (din 
exterior). 
 
    @Anexa Nr. 2 
 
@EVALUAREA 
eficacităţii procedurilor de curăţenie şi dezinfecţie 
 
    @Art. 1 
    @(1) Testele bacteriologice bazate pe cultivare se efectuează doar în cadrul investigaţiilor 
epidemiologice şi în evaluarea punctuală a impactului măsurilor de control al infecţiilor sau al modificărilor 
protocoalelor de lucru, fiind recomandate de către serviciul/compartimentul sau medicul responsabil pentru 
prevenirea infecţiilor asociate asistenţei medicale. 
    @(2) În aceste situaţii se va comunica medicului microbiolog suspiciunea existenţei microorganismului urmărit 
în cadrul testărilor. Interpretarea rezultatelor acestora se realizează de către personalul 
serviciului/compartimentului de prevenire a infecţiilor asociate asistenţei medicale, în colaborare cu şeful 
laboratorului de microbiologie al unităţii sanitare. 
    @Art. 2 
    @Recoltarea probelor microbiologice din mediul spitalicesc se poate efectua în zonele de risc 
identificate pe harta riscurilor cuprinse în planul anual de supraveghere, prevenire şi limitare a infecţiilor 
asociate asistenţei medicale conform planificării. 
    @Art. 3 
    @În cadrul planificării procedurilor de curăţenie şi dezinfecţie este important de stabilit un număr 
reprezentativ de suprafeţe/obiecte de evaluat, pentru a decide nivelul de bază al curăţeniei în cadrul unităţii, 
precum şi numărul de analize care trebuie efectuate pentru a putea monitoriza în acest fel îmbunătăţirea sau 
deteriorarea practicilor. Se recomandă monitorizarea curăţeniei în 10 - 15% a spaţiilor medicale sau într-un 
eşantion reprezentativ statistic. Dacă în acestea se obţin scoruri peste 80% a eficienţei curăţeniei, monitorizarea 
se poate restrânge la 5% din spaţiile medicale, cu condiţia menţinerii practicilor de curăţenie. 
    @Art. 4 
    @În afara recoltării de probe microbiologice, în funcţie de zona de risc, verificarea eficacităţii 
procedurilor de curăţenie şi dezinfecţie se poate efectua utilizând şi alte metode calitative (observaţionale sau 
de teste rapide): 
    @a) observarea directă - sistematică, folosind grile de observaţie (checklist) pe baza protocoalelor de curăţenie 
şi dezinfecţie; 
    @b) marcarea sistematică a suprafeţelor cu substanţe fluorescente la lumina UV (ultravioletă); se marchează 
înaintea curăţeniei/dezinfecţiei planificate, cu verificarea după efectuarea curăţeniei/dezinfecţiei; 
    @c) măsurarea ATP (adenozin trifosfatului) sau NAD (nicotinamida adenin-dinucleotidei) de pe suprafeţe - se 
stabilesc standarde specifice fiecărei suprafeţe testate. 
    @Art. 5 
    @Interpretarea rezultatelor în urma procedurilor de curăţenie şi dezinfecţie se efectuează de către 
personalul serviciului/compartimentului de prevenire a infecţiilor asociate asistenţei medicale, conform 
specificaţiilor producătorilor aparaturii/testelor specifice sau rezultatelor observaţionale privind respectarea 
procedurilor specifice. 
    @Art. 6 
    @Testarea eficacităţii procedurilor de curăţenie şi dezinfecţie se realizează de către personalul 
serviciului/ compartimentului de prevenire a infecţiilor asociate asistenţei medicale. Interpretarea rezultatelor 
testărilor microbiologice efectuate în cadrul investigărilor în focar se face în colaborare cu şeful 
laboratorului/compartimentului de microbiologie din cadrul laboratorului de analize clinice al unităţii sanitare 
sau al laboratorului extern contractat. 
    @Art. 7 
    @În cadrul activităţii de control în sănătatea publică realizată în unităţile sanitare publice şi private, 
exercitată de către personalul de specialitate împuternicit din cadrul Inspecţiei Sanitare de Stat din cadrul 
Ministerului Sănătăţii şi al direcţiilor de sănătate publică judeţene şi a municipiului Bucureşti, după caz, 
conform normelor generale şi specifice elaborate de către instituţiile abilitate şi aprobate prin ordin al 
ministrului sănătăţii, se prelevează probe în vederea testării eficacităţii procedurilor de curăţenie şi dezinfecţie. 
 
    @Anexa Nr. 3 
 
@PROCEDURILE 
recomandate pentru dezinfecţia mâinilor, în funcţie de nivelul de risc 
 
    @Art. 1
    @Produsele biocide încadrate în tipul 1 de produs sunt utilizate pentru: 
    @a) dezinfecţia igienică şi chirurgicală a mâinilor prin spălare; 
    @b) dezinfecţia igienică şi chirurgicală a mâinilor prin frecare. 
    @Art. 2 
    @Criteriile de utilizare şi păstrare corectă a antisepticelor sunt următoarele: 
    @a) un produs se utilizează numai în scopul pentru care a fost avizat; 
    @b) se respectă indicaţiile de utilizare din avizul eliberat de Comisia Naţională pentru Produse Biocide 
(CNPB), respectiv eticheta produsului; 
    @c) pe flacon se notează data şi ora deschiderii; 
    @d) la fiecare utilizare, flaconul trebuie deschis şi închis corect; 
    @e) este obligatorie existenţa dozatoarelor pentru soluţii hidroalcoolice, iar acestea trebuie să fie la îndemână, 
în apropierea pacientului (zonei de îngrijiri); 
    @f) flaconul se manipulează cu atenţie; în cazul flacoanelor cu soluţie antiseptică este interzisă atingerea gurii 
flaconului, pentru a se evita contaminarea; 
    @g) este interzisă transvazarea în alt flacon; 
    @h) este interzisă recondiţionarea flaconului; 
    @i) este interzisă completarea unui flacon pe jumătate golit în alt flacon; 
    @j) sunt interzise amestecarea, precum şi utilizarea succesivă a două produse diferite; 
    @k) sunt de preferat produsele condiţionate în flacoane cu cantitate mică; 
    @l) flacoanele trebuie păstrate la adăpost de lumină şi departe de surse de căldură. 
    @Art. 3 
    @Procedurile pentru igiena mâinilor sunt: 
    @a) spălare simplă cu apă şi săpun; 
    @b) dezinfecţie igienică prin spălare cu săpun dezinfectant; 
    @c) dezinfecţie igienică prin frecare cu soluţie hidroalcoolică; 
    @d) dezinfecţie chirurgicală prin spălare cu apă şi săpun chirurgical; 
    @e) dezinfecţie chirurgicală prin frecare cu soluţie hidroalcoolică. 
    @Art. 4 
    @(1) În vederea asigurării igienei corecte şi eficiente a mâinilor personalului medico-sanitar şi de 
îngrijire este interzisă purtarea inelelor, brăţărilor, ceasurilor sau altor bijuterii. 
    @(2) Este interzisă în unităţi medicale purtarea unghiilor lungi, lăcuite sau artificiale. 
    @Art. 5 
    @Indicaţiile procedurilor aplicate în funcţie de nivelul de risc sunt următoarele: 
  
@Nivel de risc minim 
@Proceduri aplicate
@Spălare simplă cu apă şi săpun 
@Indicaţii
@- când mâinile sunt vizibil murdare; 
@- la începutul şi sfârşitul programului de lucru; 
@- după utilizarea grupului sanitar; 
@- în caz de contact cu produse biologice; 
@- în cazul pacienţilor cu infecţie cu Clostridioides difficile 

@Nivel de risc intermediar
@Proceduri aplicate 
@Dezinfecţie igienică prin frecare cu soluţie 
hidroalcoolică (metoda de elecţie) 
sau 
Dezinfecţie igienică prin spălare cu apă şi 
săpun 
@Indicaţii
@- înainte de contactul cu pacientul;
@- înainte de proceduri aseptice; 
@- înainte şi după utilizarea mănuşilor, în caz de 
contact cu lichide biologice; 
@- după contactul cu pacientul; 
@- după contact cu mediul ambiental al pacientului 

@Nivel de risc Înalt
@Proceduri aplicate 
@Dezinfecţia chirurgicală a mâinilor prin 
frecare cu soluţii hidroalcoolice*)
*) Aplicarea alcoolului se va face pe mâna 
uscată. 
sau 
Dezinfecţia chirurgicală a mâinilor prin 
spălare cu apă şi săpun chirurgical (pe bază 
de povidoniodine sau clorhexidină), urmată 
de clătire cu apă filtrată şi ştergere cu prosop 
steril 
@Indicaţii
@- înainte de orice intervenţie chirurgicală; 
@- înaintea tuturor manevrelor care necesită o 
asepsie de tip chirurgical (minim invazive) 

@Volumul de dezinfectant utilizat va fi conform recomandărilor producătorului. 
Se vor folosi doar produse avizate pentru dezinfecţia chirurgicală a mâinilor. 
 
    @Anexa Nr. 4 
 
@METODE 
de evaluare a derulării procesului de sterilizare şi controlul eficienţei acestuia 
 
    @1. Indicatorii de evaluare a eficienţei procesului de sterilizare 
    @A. Indicatori fizici (presiune, timp şi temperatură) cuprinşi în diagrama sterilizatorului 
    @B. Indicatori chimici (ISO 11140): 
    @a) indicatori de tip 1 (externi) - indică expunerea la procesul de sterilizare şi fac diferenţa între materialele 
procesate şi neprocesate; 
    @b) indicatori de tip 2 - pentru penetrarea aburului Bowie-Dick, respectiv testul Helix pentru dispozitivele cu 
lumen; 
    @c) indicatori de tip 4 (multiparametru) - care testează unul sau mai mulţi parametri ai ciclului de sterilizare, 
indicatori interni care se utilizează pentru fiecare ambalaj/container supus sterilizării cu plasmă şi formaldehidă; 
    @d) indicatori de tip 5 (integratori) - care testează toţi parametrii ciclului de sterilizare (presiune, timp, 
temperatură), indicatori interni care se utilizează pentru fiecare ambalaj/container supus sterilizării cu abur sau 
oxid de etilenă 
    @C. Indicatori biologici (ISO 11138-1-8) 
    @2. Frecvenţa utilizării testelor de verificare a sterilizării 
    @A. Pentru fiecare ciclu de sterilizare evaluarea eficacităţii sterilizării se realizează astfel: 
    @a) pe tot parcursul ciclului complet de sterilizare se urmăreşte pe panoul de comandă şi se notează 
temperatura şi presiunea atinse pentru fiecare fază a ciclului sau se analizează diagrama. Datele fiecărui ciclu de 
sterilizare trebuie să fie notate/imprimate vizibil şi arhivate; 
    @b) se citeşte virarea culorii indicatorului de proces; 
    @c) se citeşte virarea culorii indicatorului "integrator", care controlează toţi parametrii ciclului de sterilizare 
pentru procesele de sterilizare cu abur şi oxid de etilenă; 
    @d) se citeşte virarea culorii indicatorului "multiparametru" pentru procesele de sterilizare cu plasmă sau 
formaldehidă. 
    @B. Evaluarea eficacităţii sterilizării se realizează: 
    @a) zilnic, prin testul Bowie & Dick, care controlează calitatea penetrării aburului; 
    @b) dacă se efectuează sterilizarea instrumentarului cu lumen, se controlează calitatea penetrării aburului cu 
ajutorul testului Helix, la fiecare şarjă de sterilizare; 
    @c) zilnic, cu indicator biologic (ISO 11138-1-8) în prima şarjă şi pentru fiecare şarjă care conţine materiale 
sau dispozitive implantabile. 
    @3. Modalitatea de utilizare a indicatorilor chimici în evaluarea proceselor de sterilizare este următoarea: 
    @A. Indicatori chimici de proces (tip 1) - diferenţiază logistic pachetele procesate de cele neprocesate şi se 
prezintă în mai multe forme: bandă adezivă cu indicatori, marker de culoare pe pungile de împachetat sau 
sigilii, etichete indicatoare sau orice altă formă în conformitate cu standardul EN ISO 11140 şi actualizările 
sale. Indicatorii chimici de proces se plasează pe fiecare pachet/container/pungă. Virarea indicatorului doar 
identifică pachetele procesate şi nu garantează o sterilizare corectă, folosirea acestui indicator nefiind suficientă 
pentru un control eficient al sterilizării. 
    @B. Indicatorii chimici multiparametru (tip 4) - monitorizează toţi parametrii fizici şi chimici ai ciclului de 
sterilizare: 
    @a) plasmă: timp, temperatură, concentraţia de peroxid de hidrogen; 
    @b) formaldehidă: timp, temperatură şi concentraţia de formaldehidă. 
    @C. Indicatorii chimici integratori (tip 5) - monitorizează toţi parametrii fizici şi chimici ai ciclului de 
sterilizare: 
    @a) abur: timp, temperatură, calitatea aburului; 
    @b) oxid de etilenă: timp, temperatură, concentraţia de oxid de etilenă, umiditate relativă. 
    @Indicatorii chimici integratori şi multiparametru se prezintă sub formă de bandelete impregnate cu cerneală 
indicatoare, fabricată să îşi schimbe culoarea la atingerea anumitor valori pentru parametrii monitorizaţi. Se 
plasează în fiecare pachet/container/pungă ce urmează a fi procesa(ă), iar verificarea acestora urmând să se facă 
de către utilizatori, la deschiderea acestora. 
    @Indicatorii sunt produşi în conformitate cu standardul EN ISO 11140-1. 
    @Indicatorii chimici integratori şi multiparametru se plasează în fiecare pachet/container şi se verifică la 
deschiderea fiecărui pachet/container sterilizat. 
    @D. Indicatori chimici utilizaţi pentru teste specifice (tip 2) conform EN ISO 11140 şi EN ISO 17665 
    @a) Testul Bowie & Dick - pentru evidenţierea aerului rezidual şi a gazelor inerte din camera de sterilizare, 
pentru autoclavele cu prevacuum, respectiv verificarea penetrabilităţii aburului, aceasta reprezentând esenţa 
procesului de sterilizare cu abur. Constă într-un suport hârtie/plastic impregnat cu cerneală indicatoare specifică 
sau orice altă prezentare conformă cu standardul EN ISO 11140 şi standardul ISO 18472 pentru testul la 
rezistometru. 
    @b) Testul tip Helix - pentru evidenţierea aerului rezidual şi a gazelor inerte din camera de sterilizare, pentru 
autoclavele cu prevacuum, respectiv verificarea penetrabilităţii aburului în dispozitivele canulate, aceasta 
reprezentând esenţa procesului de sterilizare cu abur. Constă într-un sistem format dintr-o capsulă, în care se 
introduce indicatorul chimic, conectat la un tub care simulează dispozitivul canulat sau orice altă formă, în 
conformitate cu standardul EN 867-5. 
    @c) Testul PCD reprezintă testul pentru validarea globală a procesului de sterilizare conform standardului EN 
14937 şi este compus dintr-un dispozitiv de validare a procesului (PCD) şi unul dintre indicatorii de mai sus, 
respectiv test Bowie-Dick sau Helix. Testul PCD reprezintă o simulare a penetrării aburului în cele mai 
inaccesibile zone în cazul instrumentelor foarte complexe. 
    @4. Interpretarea rezultatelor testelor de verificare a sterilizării 
    @A. Indicatori chimici de proces: 
    @a) virarea culorii la indicatorii chimici de proces (tip 1) 
    @B. Indicatori chimici integratori sau multiparametru: 
    @a) virarea culorii la indicatorii fizico-chimici integratori sau multiparametru; se poate verifica pentru 
materialele ambalate în pungi hârtie/plastic - prin transparenţa plasticului. Pentru materialele ambalate în 
containere metalice, verificarea se face de către utilizatori, la deschiderea acestora. În situaţia în care virajul nu 
s-a realizat, materialul se consideră nesterilizat şi nu se utilizează. Simpla virare a indicatorului chimic nu 
garantează o sterilizare corectă, folosirea acestui indicator nefiind suficientă pentru un control eficient al 
sterilizării; 
    @b) indicatorii integratori chimici sau multiparametru vor fi verificaţi de către utilizatori în momentul 
deschiderii ambalajului steril; în situaţia în care virajul nu s-a realizat, materialul se consideră nesterilizat şi nu 
se utilizează, trusa se returnează serviciului de sterilizare, împreună cu o notificare în acest sens; 
    @c) înregistrarea rezultatelor testelor de verificare a sterilizării se face în registrul de evidenţă a sterilizării, 
care cuprinde: data şi numărul aparatului de sterilizare (atunci când sunt mai multe), conţinutul pachetelor din 
şarjă şi numărul lor, numărul şarjei, temperatura şi presiunea la care s-a efectuat sterilizarea, ora de începere şi 
de încheiere a ciclului (durata), rezultatele indicatorilor chimici, semnătura persoanei responsabile cu 
sterilizarea şi care eliberează materialul steril; în situaţia în care se efectuează înregistrarea automată, se 
ataşează diagrama ciclului de sterilizare, observaţii, data la care s-au efectuat întreţinerea şi verificarea 
aparatului; 
    @d) registrele de evidenţă a sterilizării se păstrează conform nomenclatorului de arhivare al unităţii sanitare; 
    @e) orice neconformitate a testelor chimice se anunţă imediat la serviciul de sterilizare şi la serviciul de 
supraveghere, prevenirea şi limitarea infecţiilor asociate asistenţei medicale. 
    @C. Indicatori chimici tip II - Bowie & Dick 
    @a) testul de verificare a penetrării aburului, respectiv testul Bowie & Dick, pentru autoclavă este obligatoriu a 
se folosi la sterilizarea la autoclav, alături de indicatorii fizico-chimici şi biologici; 
    @b) pachetul-test de unică folosinţă Bowie & Dick este un test foarte sensibil folosit pentru evidenţierea 
aerului rezidual periculos sau a gazelor inerte din camera de sterilizare, aerul rezidual sau gazele inerte putând 
periclita procesul de sterilizare; 
    @c) cerneala indicatoare a testului Bowie & Dick îşi schimbă culoarea, atunci când este expusă la anumiţi 
parametri de sterilizare. Schimbarea culorii trebuie să fie completă şi uniformă; 
    @d) descrierea procedurii de lucru: 
    @(i) la începutul programului de lucru se efectuează pregătirea autoclavului printr-un test de vid, urmat 
de un ciclu de încălzire. Astfel, sterilizatorul este pregătit pentru a începe testul Bowie & Dick; 
    @(ii) se plasează pachetul de testare (fără a fi desfăcut) orizontal, în treimea de jos a camerei, de 
exemplu, pe platforma inferioară a sistemului de încărcare sau în zona superioară a scurgerii. Numai 
pachetul-test Bowie & Dick trebuie plasat în cameră; 
    @(iii) se porneşte ciclul-test Bowie & Dick la 134° C valoare nominală (134° C efectiv, până la max. 
138° C) pentru 3,0 până la 3,5 min. Pachetul-test de unică folosinţă trebuie îndepărtat imediat la sfârşitul 
ciclului. Se îndepărtează hârtia indicatoare şi se examinează rezultatul; 
    @(iv) pentru a citi rezultatul se plasează hârtia indicatoare pe o suprafaţă strălucitoare. Se compară zona 
exterioară a hârtiei cu cea din centru. Evacuarea suficientă a aerului/gazelor inerte va arăta o schimbare 
a culorii uniforme. Evacuarea insuficientă a aerului/gazelor inerte va conduce la o schimbare 
neuniformă a culorii; 
    @(v) pentru documentare se păstrează hârtia folosită pentru test la loc întunecos; 
    @(vi) în caz de neconformitate a testului Bowie & Dick se anunţă imediat tehnicianul autorizat şi se 
opreşte utilizarea autoclavului până la remedierea problemei apărute. După remediere se va efectua 
obligatoriu un nou test Bowie & Dick pentru verificare; 
    @(vii) în cazul testelor Bowie & Dick Helix PCD, modalitatea de lucru este conform indicatorilor 
producătorului. 
    @5. Indicatori biologici 
    @A. Indicatorii biologici constau în teste biologice pentru controlul eficacităţii sterilizării care conţin spori din 
familia Bacillus stearothermophilus, de exemplu, Geobacillus stearothermophilus (ATCC® 7953™) 
şi Bacillus Atrophaeus (ATCC® 9372™), care se prezintă sub formă de: 
    @a) fiole de plastic termorezistent ce au în interior un strip impregnat cu Geobacillus 
stearothermophilus (ATCC® 7953™) pentru sterilizarea cu abur sub presiune, plasmă şi formaldehidă; 
    @b) fiole de plastic care au în interior un strip impregnat cu Bacillus Atrophaeus (ATCC® 9372™) pentru 
sterilizarea cu oxid de etilenă. 
    @B. Efectuarea controlului bacteriologic al sterilizării la autoclavă şi plasmă se efectuează după cum urmează: 
    @a) se utilizează indicator biologic cu Geobacillus stearothermophilus (ATCC® 7953™) pentru controlul 
eficacităţii sterilizării cu abur, plasmă şi formaldehidă, respectiv indicator biologic cu Bacillus 
Atrophaeus (ATCC® 9372™) pentru controlul eficacităţii sterilizării cu oxid de etilenă; 
    @b) indicatorul biologic se introduce în primul ciclu de sterilizare imediat după efectuarea testului Bowie & 
Dick pentru sterilizarea cu abur sau în primul ciclu din zi pentru celelalte procese de sterilizare, aşezându-se în 
locul cel mai greu accesibil al sterilizatorului; 
    @c) la terminarea procesului de sterilizare, fiola se lasă 10 minute să se răcească, pentru a evita riscul spargerii 
ei; 
    @d) în cazul testelor pozitive se anunţă imediat firma de service pentru revizia aparatului. Dacă revizia 
efectuată de personal tehnic specializat constată probleme tehnice în funcţionarea aparatajului sau indicatorii 
biologici sunt în mod repetat neconformi, sterilizatorul nu se mai utilizează până la remedierea problemelor 
tehnice; 
    @e) după înregistrare, indicatorii biologici pozitivi (cu creştere bacteriană) vor fi eliminaţi ca deşeu medical 
periculos în conformitate cu legislaţia în vigoare.